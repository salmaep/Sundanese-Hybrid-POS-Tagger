Naha Anjeun weruh yén basa Sunda téh mibanda kaistiméwaan tur faktana, basa Sunda jadi salah sahiji basa Indung pangkolotna anu aya di Indonesia?
Basa sunda sorangan réa pisan digunakeun ku padumuk asli Jawa Barat minangka basa indung atawa basa sapopoé.
Sok sanajan dipaké dina basa sapopoé, teu réa jalma anu weruh ngeunaan sababaraha fakta narik tumali basa Sunda ieu.
Tah terus naon baé fakta-fakta istiméwa anu narik ngeunaan basa Sunda? Ieu jawabanana.
1. Salah sahiji basa pangkolotna di Indonesia
Basa Sunda dipiweruh nyaéta salah sahiji basa pangkolotna anu aya di Indonesia.
Hal ieu téh dilantarankeun basa Sunda nyaéta dahan tina basa Melayu-Polinesia.
Sanajan sabenerna tacan aya catetan anu jéntré ngeunaan ti mimiti iraha basa Sunda éta gumelar, tapi basa Sunda tétéla geus digunakeun dina prasasti abad ka-14 anu katimu di Kawali Ciamis.
2. Mibanda panyatur panglobana katilu di Indonesia
Basa Sunda galibna dicaturkeun ku masarakat ti séké Sunda.
Dumasar catetan anu aya, ti taun 2018 aya sakitar 42 juta padumuk Indonesia anu nyarita ngagunakeun basa Sunda.
Hal éta nuduhkeun lamun basa ieu mangrupakeun basa panutur panggedéna katilu anu aya di Indonesia.
3. Mibanda 2 dialék
Basa Sunda mibanda dua dialék atawa logat, nyaéta dialék H jeung dialék non H. Pangbédaan antara kadua dialék éta tepika 60 persén.
Dialek H umumna dicaturkeun ku méh sakur padumuk Jawa Barat, dialék ieu mangrupakeun dialék standar basa Sunda.
Anapon maksud tina dialék ieu téh nyaéta ayana realisasi uni H, contona hujan, héjo, jauh, labuh, saha tepika poho.
Sedengkeun dialék non H umumna dicaturkeun di désa Paréan Girang, Kacamatan Kandanghaur Indramayu, sarta wewengkon Basisir Kalér.
Maksud dialék non H mah nyaéta dialék ieu teu ngarealisasikeun huruf H contona, ujan, éjo, jau, labu, sa’a, tepika po’o.
4. Teu saukur digunakeun di Jawa Barat
Sanajan mangrupakeun basa asli séké Sunda, tapi nyatana basa ieu digunakeun di réa daérah kayaning Banten, Jakarta, Jawa Tengah, Lampung, Bengkulu tepika Sulawesi Tenggara.
Sebaran basa Sunda ieu tangtuna milu panyebaran masarakat Sunda anu dumuk atawa nganjrek di éta wewengkon.
5. Minanda aksara Sunda
Sarua halna jeung basa Jawa atawa basa lianna, basa Sunda ogé mibanda aksara sorangan.
Aksara Sunda ieu kaasup rumpunan basa Brahmi, anu diturunkeun ngaliwatan aksara Pallawa dina aksara Kawi.
6. Jati diri séké Sunda
Lain sakedar pakakas cacarita basa Sunda ogé mangrupakeun jati diri masarakat Sunda.
Ieu tangtuna mangrupakeun kareueus sorangan lantaran jadi salah sahiji ciri khas masarakat Sunda.
7. Palestarian terus digenjerkeun
Patéah pikeun ngalestarikeun basa Sunda terus dilakukeun, salah sahijina kalayan ulikan di sakola.
Naskah anu asalna ti Kabuyutan Ciburuy, Garut Kidul. Kiwari diteundeun di Perpustakaan Nasional RI kalawan nomor koleksi L 632 Peti 16 atawa koropak 632. Naskahna ditulis dina daun gebang atawa nu ku para ahli sok disebut nipah ngagunakeun mangsi hideung. Aksara nu digunakeun pikeun nuliskeun ieu naskah nyaéta aksara Buda/Gunung, sedeng basana nyaéta basa Sunda kuna. Kandelna naskah aya 7 lambaran daun nipah atawa 13 kaca, unggal kaca ngandung 4 jajar tulisan. Ditulis dina wangun prosa.
Panalungtikan
Panalungtikan kana naskahna dimimitian ku Holle, Pleyte, jeung R.Ng. Poerbatjaraka, nyaéta ku cara ngalih-aksarakeun tur narjamahkeun dina basa Walanda. Naon nu dipilampah ku para sarjana éta téh teu ngawengku sakabéh naskah. Hasil panalungtikan C.M. Pleyte dijudulan “Een Pseudo Padjadjaransche Kroniek” (Kronik Palsu Pajajaran).
Atja jeung Saléh Danasasmita nuluykeun hanca panalungtikan ku cara ngalih-aksarakeun tur narjamahkeun naskah sakabéhna kana basa Indonésia dina taun 1987. Nya Atja jeung Saléh Danasasmita anu ngajudulan ieu naskah Amanat Galunggung téh, sok sanajan éta kecap teu disebut dina naskahna mah.
Eusi Naskah
Eusi naskahna mangrupa papagon hirup pikeun para pamingpin dina wangun pépéling, nyaéta pépélingna Rakéan Darmasiksa, anu dianggap idéntik jeung raja Sunda nu nyekel kakawasaan taun 1175-1197, ka para putrana katut rundayanana.
Sababaraha piwuruk anu nyangkaruk dina ieu naskah téh, di antarana:
Ulah pacogrégan, ulah paheuras-heuras, sakuduna rukun gawé sauyunan boh dina laku lampah boh dina udagan hirup;
Ulah marebutkeun perkara jeung jelema anu geus bener, jujur, jeung hadé haté.
Ulah maéhan nu teu boga dosa, ngarebut hak nu teu boga dosa, nganyenyeri nu teu tuah teu dosa, ulah silih curiga.
Ulah marebutkeun kalungguhan atawa kakawasaan, jsté.
Sangu liwet jadi salah sahiji kadaharan khas Indonesia. Kuliner ieu bisa kalawan babari kapanggih di wewengkon Jawa Barat jeung Jawa Tengah.
Samalah kiwari sangu anu dipasak kalayan dicampur samara jeung saeutik rempah kayaning séréh jeung daun salam remen dijadikeun menu kadaharan di restoran-restoran anu ngajadikeun kuliner ieu mingkin sohor.
Di wewengkon Sunda mah samalah minikmat sangu liwet geus jadi salah sahiji tradisi anu dilakukeun mangsa kumpul ngariung jeung kulawarga atawa babaturan.
Ieu kadaharan téh baris dipinikmat sacara bababrengan anu disuguhkeun maké alas daun cau. Sangu gurih ieu ogé remen disuguhkeun jeung rupa-rupa deungeun sangu kayaning lauk asin, lauk bakar, hayam, sarta teu poho rupa-rupa lalaban tina daun sampeu, daun gedang nepikeun ka peuteuy.
Sedengkeun di Jawa Tengah mah, ngalansir ti Tempo.co, sangu liwet Solo mibanda ciri khas nyaéta sangu jeung samara gurih tur dibanjur ku kuah sayur waluh siem.
Tapi, idangan sangu liwet ogé rajeun tina sangu gurih anu disajikeun jeung sayur lodéh waluh siem, hayam suwir, kulub endog, tur didahar jeung kurupuk rambak.
Ieu asakan téh ilaharna disajikeun jeung deungeun sangu kayaning hayam suwir, tahu témpé jeung sambel.
Saban wewengkon mibanda sangu liwet khasna sorangan. Umpamana, sangu liwet Sunda tangtu béda rasana jeung sangu liwet Solo. Tengetan ieu sajarah sangu liwet.
Sangu liwet katulis dina Serat Centhini
Sangu liwet jadi salah sahiji asakan tradisional anu cara nyieunna katulis dina Serat Centhini. Serat Centhini téh mangrupakeun salah sahiji karya sastra panggedéna kalayan ngagunakeun aksara Jawa dina panulisanana.
Karya ieu téh kaasup kana kaausastraan Jawa Anyar anu remen ogé disebut Suluk Tambanglaras atawa Suluk Tambangraras-Amongraga tur ditulis dina 1814-1823 M baheula.
Serat Centhini ieu téh jadi karya sastra Jawa anu di jerona aya informasi ngeunaan sajarah kehirupan di Pulo Jawa, ilmu pendidikan, arsitektur, ilmu alam, filsafat, agama, kadaharan, adat istiadat, jeung anu séjénna. Gaya panepianana dina panulisan resép sangu liwet ieu bentukna tembang atawa suluk.
Dina Naskah Centhini, panulisanana dikelompokkeun nurutkeun jinis tembangna. Hal ieu dimaksudkeun sangkan ilmu kanyaho sarta kabudayaan Jawa teu sirna. Kadaharan sangu liwet asli Solo téh aya dina tulisanana dina 1819 M.
Sangu liwet mimitina dijieun ku padumuk mangsa Pulo Jawa ngarandapan bancana alam lini gedé, sahingga nyieunna harita dikaitkeun jeung tradisi anu mekar di satengahing masarakat Jawa.
Harita ieu sangu liwet téh dianggap minangka panolak bala mangsa kajadian bancana. Samalah, mangsa proses nyieunna, dilakukeun pangbacaan du’a-du’a ka Gusti sangkan dibéré kasalametan tur panangtayungan tina sagala bancana.
Sangu liwet disebut-sebut munggaran dijieun ku rahayat biasa di Désa Menuran, Kabupatén Sukoharjo, Jawa Tengah. Menu sangu liwet atawa sego liwet ieu biasa diasakan tur disuguhkeun dina mangsa acara syukuran.
Kadaharan tradisional sangu liwet anu dijieun mimiti di Désa Menuran téh ti saprak 1582 M baheula, nyaéta mangsa Karajaan Mataram Islam ngadeg. Harita, masarakat Jawa yakin yén Nabi Muhammad SAW misedep sangu samin anu salah sahiji bahanna nyaéta minyak samin. Ari Minyak samin téh dijieun tina gajih susu sapi.
Akhirna, masarakat mimiti ngarefleksikeun kacintaan sakaligus miéling poé jumengna Nabi Muhammad SAW ku nyieun sangu gurih atawa sego gurih anu dipasak maké cipati pikeun pangganti minyak samin.
Terus, dina 1934, warga Désa Menuran mimiti ngawanohkeun sangu liwet ala Menuran di wewengkon Solo jeung Surakarta, sahingga loba jalma mimiti ngasaan. Kalezatan sangu liwet ieu mingkin nyebar, utamana di kalangan masyarakat balaréa.
Harita, sangu liwet lain saukur jadi kadaharan sapopoé di kalangan masyarakat balaréa, tapi jadi suguhan favorit kaum ningrat Keraton Mangkunegaran jeung Kasunanan Surakarta ogé.
Suguhan sangu liwet ti Désa Menuran mimiti dipiwanoh di kalangan karaton saprak mangsa pamaréntahan Sri Susuhunan Pakubuwana ka IX (Raja Kasunanan Surakarta anu maréntah taun 1861-1893) atawa sakitar abad ka-19. Ilaharna, sangu liwet disuguhkeun dina acara-acara gedé di karaton, kayaning mangsa Miéling Maulid Nabi Agung Muhammad SAW.
29 Agustus ngajadi hiji titimangsa lahirna hiji lembaga nagara anu jadi Salah sahiji pamangku parundang-undangan jeung anu boga fungsi pikeun ngarahkeun kahirupan nagara jeung bangsa.
Dina tanggal ieu pisan, sajarah kabentukna Dewan Perwakilan Rakyat Republik Indonesia
Sajarah kabentukna DPR RI sacara garis gedéna beunang dibagi jadi tilu periode:
Mangsa pajoangan Kamerdékaan
Dibentukna Komite Nasional Indonesia Pusat (KNIP)
Kalayan ringkes bisa dijéntrékeun siga kieu :
Dina mangsa pangjajahan Walanda, aya lembaga samodél parlemen bentukan Pangjajah Walanda anu dingaranan Volksraad.
Dina tanggal 8 Maret 1942 Walanda mungkas mangsa pangjajahan salila 350 taun di Indonesia.
Pangalihan pangjajahan ti Walanda ka Jepang ngakibatkeun ayana Volksraad kalayan otomatis teu diaku deui, sarta bangsa Indonesia asup mangsa pajoangan Kemerdékaan.
Sajarah DPR RI dimimitian saprak dibentukna Komite Nasional Indonesia Pusat (KNIP) ku Presiden dina tanggal 29 Agustus 1945 (12 poé sanggeus Proklamasi Kemerdékaan Republik Indonesia) di Gedong Kesenian, Pasar Baru Jakarta. Tanggal paresmian KNIP (29 Agustus 1945) dijadikeun minangka TANGGAL jeung POÉ LAHIR DPR RI. Dina Sidang KNIP anu munggaran geus nyusun pimpinan jeung réngréngan, diantarana:
Ketua : Mr. Kasman Singodimedjo
Wakil Ketua I : Mr. Sutardjo Kartohadikusumo
Wakil Ketua II : Mr. J. Latuharhary
Wakil Ketua III : Adam Malik
Kontributor : Agus Rohmat
Babad Cirebon nyaéta karya sastra sajarah nu disusun dina tengah abad ka-19 di Cirebon jeung nyaritakeun kamekaran Kasultanan Cirebon ti awal nepi ka mangsa penjajahan Inggris di pulo Jawa. Karéréan carita (leuwih ti 50%) nyaritakeun Sunan Gunung Jati salaku nu nyebarkeun agama Islam di Jawa Kulon jeung nu ngadegkeun Kasultanan Cirebon. Ditulis dina huruf Arab jeung ngagunakeun basa Jawa Cirebon sarta ditulis dina wangun wawacan.
Disalin sababaraha kali di sawatara tempat di wewengkon Cirebon jeung Priangan. Dina prosés nyalin téks téh ngahasilkeun sababaraha vérsi anu béda-béda. Malah di Priangan ditarjamahkeun atawa disadur dina basa Sunda sakapeung mah maké judul anu béda, kayaning Sajarah Lampahing Para Wali Kabéh (Riwayat Prilaku dan Perbuatan semua Wali). Naskah-naskahna kiwari aya di Perpustakaan Nasional Jakarta, Universiteits Bibliotheek Leiden (negeri Belanda), British Museum (London, Inggris), Museum Sri Baduga Bandung jeung di unggal individu jalma di Jawa Kulon.
Ulikan kana Babad Cirebon téh geus dilakonan ku J.L.A Brandes jeung R.A Kern, tapi kawatesanan puseur ulikanana wungkul kana alihaksara (tina huruf Arab kana huruf Latin) jeung édisi téks dumasar dua naskah (Br36 jeung Br.107) nu kiwari disimpen di Perpustakaan Nasional Jakarta kalawan panganteur ulikan sarta ringkesan eusi dina basa Walanda. Karéréaan édisina nyaritakeun hal ihwal Sunan Gunung Jati katut Wali Songo. Sacara tradisional mah Babad Cirebon téh ku masarakat Cirebon mah dianggap sajarah.
Babad téh nyaéta carita nu patali jeung hiji patempatan atawa ilaharna mah karajaan nu dipercaya minangka sajarah. Numutkeun Kamus Umum Bahasa Sunda babad téh miboga harti dongéng anu ngandung unsur-unsur sajarah. Sedengkeun Kamus Istilah Sastra dijéntrékeun yén babad téh mangrupa carita wanda heubeul anu medar riwayat karuhun atawa kajian-kajadian penting jaman baheula di salah sahiji daérah, biasana ti mimiti muka éta wewengkon. Ari para ahli mah nyebutkeun babad téh carita anu mémpér sajarah atawa sajarah anu dibungbuan ku dongeng. Patali jeung pangaruh Jawa, karéréaan babad ditulis dina wangun wawacan, upamana Babad Godog, Babad Panjalu, Babad Cirebon, Babad Banten, Babad Sumedang, jsb. Ditilik tina jihat sajarah, babad téh lain bukti nu bisa dijieun sumber sajarah, tapi sahenteuna bisa dipaké pikeun bahan babandingan dina ngulik sajarah. Biasana dianalisis heula kalawan kritis, nepi ka meunang hiji kacindekan. Ieu hal téh dilantarankeun eusi babad salian ti nyaritakeun hal-hal nu patali jeung sajarah, ogé réa pisan nyaritakeun hal-hal nu pamohalan, sipatna fiktif, kayaning jalma bisa ngapung, jalma sakti, jsté, anu nyampak dina karya-karya sastra.
Ngaran atawa sesebutan ilaharna dibikeun ka jalma dumasar kana kasapopoéan, pagawéan matuhna, contona ngaran pikeun jalma anu kasab atawa sapopoéna moro sato leuweung sol disebut paninggaran, jalma tukang nyieun perhiasan tina logam emas disebut kamasan, anu sok nyieunan pakakas dapur tina logam disebut palédang, jrrd.
Tapi aya hiji sesebutan pikeun nuduhkeun hiji pagawéan anu kadéngéna asa teu merenah atawa siga pasalia lamun diukur kana harti dina kamus jeung kailaharan istilah di balaréa.
Mangsa urang ngadéngé kecap ‘bajingan’ anu liwat kabayang dina pikiran urang sigana upatan,
panyarékan, atawa hal lian anu boga konotasi goréng (negatif). Tapi, pikeun masarakat Jawa ti baréto, kecap bajingan teu pisan dihartian ku hal negatif. Naha?
Sacara umum, panggunaan kecap bajingan ayeuna saukur dipiwanoh kana hiji harti wungkul, nyaéta ngait kana naon anu dihartikeun dina Kamus Besar Bahasa Indonesia (KBBI).
Nurutkeun KBBI, bajingan hartina penjahat, pencopet atawa panyarékan pikeun jalma anu kurang ajar. Dina buku “Mengulas yang Terbatas, Menafsir yang Silam” karya Mahasiswa Prodi Sejarah Universitas Sanata Dharma 2015, bajingan dina KBBI dikanyahokeun nyoko kana kecap dasar bajing, binatang pangeret anu remen maik kalapa dantur dianggap minangka pangganggu masarakat.
Kecap bajing ieu satuluyna diturunkeun jadi kecap bajingan pikeun ngagambarkeun sifat jahat ti sing saha anu jadi sumber kahariwang harénghéng lingkungan masarakat.
Tina dasar kadeukeutan pandangan ieu, loba jalma ukur wanoh harti bajingan minangka kecap anu konotasina negatif. Padahal bajingan mibanda harti séjén anu meureun sacara produk budaya, minangka basa, maknana leuwih dipiwanoh leuwih lila ti baheula.
Harti Kecap Bajingan dina Sajarah Masyarakat Jawa
Sakumaha anu jadi pangaweruh, basa mangrupakeun produk budaya anu mucunghul di satengahing masyarakat pikeun ngababarikeun komunikasi. Dina hal ieu, kecap bajingan ogé geus lila mucunghul di satengahing masyarakat Jawa ti baheula.
Bajingan téh nyaéta supir, kusir atawa pangandali tina moda transportasi tradisional masyarakat Jawa nyaéta roda sapi atawa padati. Bisa disebutkeun, bajingan nyaéta sebutan ka jalma anu ngandalikeun roda sapi.
Kecap bajingan sorangan dikirakeun geus mucunghul jeung mekar munggaran di wewengkon Jawa, utamana Jawa Tengah, saacan era kakawasaan Sultan Agung.
Dina mangsa kaemasanana, peran para bajingan kacida vital pikeun kahirupan ekonomi masarakat padésaan Jawa anu mayoritas mibanda pagawéan salaku petani.
Roda sapi atawa padati dina mangsa harita mah mangrupakeun hiji-hijina tutumpakan (transportasi) anu mekar tur bisa ngangkut bobot anu leuwih gedé lamun dibandingkeun jeung pangangkutan manual ku jalma sosoranganan.
Asal Panghartian Kecap Bajingan
Kakait kamuncunghulan kecap bajingan, Aida Latif Munir, salah saurang pangadeg tina Paguyuban Gerobak Sapi Langgeng Sehati Bantul, nyaritakeun bajingan awalna muncunghul tina ngaran saurang inohong.
Inohong éta téh nyaéta panimu roda sapi minangka moda transportasi di wilayah Jawa, nyaéta ‘Mbah Jingan’.
Nurunkeun caritana, Mbah Jingan digambarkeun minangka saurang inohong anu mibanda wawanén luhur tur tapis dina ngalaksanakeun rupa-rupa pagawéan. Mimiti tina jadi patani buruh, buruh naék tangkal kalapa, nepikeun ka jadi pangandali roda sapi pikeun ngangkut hasil panén tatanén.
Asalna ti Mbah Jingan, satuluyna lila-kalilaan, jalma-jalma nyebutna leuwih singget jadi Ba Jingan.
“Awalnya orang-orang menyebut Mbah Jingane endi (Mbah Jingannya di mana)? Lama-kelamaan terdengar samar-samar menjadi Ba Jingane endi (Ba Jingannya di mana)? Lah kata terakhir inilah yang kemudian berkembang sampai sekarang,” jéntréna Aipda Latif Munir.
Makna leuwih jero tina Bajingan
Lain sakadar ngaran hiji pacabakan (profesi), pikeun masarakat Bantul, bajingan mibanda harti anu jero, utamana pikeun para kusir roda sapi di wewengkon éta.
Pikeun maranéhna, bajingan ogé dihartikeun minangka sing saya anu teu kungsi ninggalkeun kawajibanana ibadah sanajan remen indit-inditan.
Salah saurang kusir roda sapi di Padukuhan Jodog, Bantul, boga ngaran Sriyanto (48), ngungkabkeun yén bajingan mibanda filosofi anu jero pikeun kalangan maranéhna tur kacida jauh tina harti negatif.
“Bajingan itu bagusing jiwo angen-angen ning pangeran. Jadi pangeran itu seneng arepo sopir gerobak bajingan ning watake apik. Eling karo pangeran eling karo sembahyang,” ungkab Sriyono, sakumaha dicutat ti detikJateng.
Lamun seug dihartikeun, bajingan itu bagusing jiwo angen-angen ning pangeran atawa alusna jiwa anu mikirkeun Gusti Pangéran. Jadi Gusti pasti resep, sanajan saukur kusir roda sapi (bajingan) tapi boga watek anu alus. Salilana inget ka Gusti tur ibadah.
Basa Kawi téh nyaéta salah sahiji jenis basa anu perenahna tumuwuh di pulo Jawa dina mangsa karajaan-karajaan Hindu-Buda, dipaké pikeun nulis karya-karya sastra. Dina tradisi Jawa basa Kawi ogé disebut basa Jawa Kuna, anu mangrupa basa Jawa Kuna murni nu dipangaruhan ku Basa Sansekerta. Istilah kawi ogé miboga harti penyair, sedengkeun karya sastra anu dijieun ku penyair disebut kakawin, anu mangrupa wangun puisi sarta sajak.
Basa Kawi mimiti dipikawanoh dina mangsa Karajaan Singasari di Jawa, sedengkeun anu leuwih anyar ditimukeun dina mangsa Karajaan Majapahit ogé di pulo Jawa jeung Bali, Kalimantan jeung Sumatera.
Basa tumuwuhna saluyu jeung tumuwuhna kahirupan manusa.
Kitu deui basa kawi, basa kawi anu digunakeun masarakat Jawa saprak abad ka-1 nepi ka abad ka-15.
Dina abad ka-1 nepi ka abad ka-6 mah masih kénéh dina tutur lisan.
Basa Kawi kapangaruhan ku Basa Sanskerta nepi ka 45%.
Mimiti abad ka-7 nepi abad ka-15 basa Kawi dipaké dina basa lisan boh tulis, jadi ti mimiti abad ka-16 nepi ka ayeuna anu dipaké téh nyaéta Basa Jawa kiwari anu mangrupa pamekaran tina basa kawi.
Biantara (pidato) nyaéta hiji kedalan atawa caritaan jeung rundayah anu hadé pikeun ditepikeun ka jalma loba. Conto biantara : Biantara kanagaraan, biantara ngabagéakeun poé gedé, biantara pangwangun sumanget, biantara pangbagéa acara(event), jeung sajabana. Biantara anu hadé bisa méré hiji gambaran hadé (positif) pikeun jalma-jalma anu ngadéngéna.
Maksud Biantara
Biantara ilaharna ngalakonan hiji atawa sawatara hal :
Mangaruhan batur sangkan daék ngagugu kahayang urang jeung resep kalayan tumarima (taya paksaan).Méré hiji kamandang atawa warta kaasup pangaweruh ka batur. Nyieun batur bungah ku biantara anu méré kabungah sangkan batur gumbira sarta sugema ku kedalan/caritaan anu ku urang ditepikeun.
Jinis-jinis / rupa-rupa / Sipat-sipat Biantara.
Dumasar kana sipat tina eusi biantara, biantara bisa dibédakeun:
Biantara Bubuka, nyaéta biantara singget anu ditepikeunn ku calagara acara(MC)Biantara acara sérén-sumérén (nikahan, sérén pancén jrrd)Biantara pangarahan nyaéta biantar pikeun ngarahkeun lakuning dina hiji pasamoan. Biantara Pangbagéa, nyaéta mangrupa biantara anu ditepikeun dina hiji acara kagiatan atawa kajadian nu tangtu anu bisa dipigawé ku sawatara urang jeung wayah anu kawates kalayan gunta-ganti.Biantara Paresmian, nyaéta biantara nu ditepikeun ku jalma anu boga pangaruh pikeun ngaresmikeun hiji wangunan atawa sual séjénna.Biantara donian, nyaéta biantara anu eusina ngaabéjakeun hiji pancén atawa pagawéan.Biantara katanggelwaleran, nyaéta biantara anu eusina ngabéjakeun/nyaritakeun katanggelwaleran.
Rundayan Biantara.
Rarancang rundayan hiji biantara anu hadé:
Bubuka kalayan maké salam pangbukaKedalpurwa anu saeutik ngagambarkeun eusi biantara. Eusi atawa jejer biantara kalayan nyusun/ngaruntuy (sistematis/ngonsép nu ngandung maksud, tujuan, sasaran, rarancang, léngkah, lakuning pancén, pilampaheun, jeung sajabana. Panutup/pamungkas (kacindekan, harepan, talatah, salam panutup, jeung sajabana).
Eusi/babagéan nu kudu aya dina biantara.
Eusi bagéan nu kakandung dina biantar nyaéta panyatur, bahan/ nu baris ditepikeun, pamiarsa (objék/audience), sarta jejer/ téma. Katilu babagéan éta silihmangaruhan sakabéna. Leungitna salah sahiji babagéan éta baris ngabalukarkeun nogéncang dina biantara.
Conto Biantara Bubuka ku Calagara Acara/pamyatur biantar dina hiji helaran(acara):
“Sampurasun!Kapihatur…. nu ku sim kuring dipihormat!Kapihatur… nu ku sim kuring dipiasih!Kapihatur… nu sami bagja!
Puji nu jadi panghias ati, ibarat kembang malati nu Suci tur seungit nyambuang di taman sanubari, kersahing Alloh Robbul I’jati.Puja nu jadi panghias rasa, ibarat kembang campaka nu ligar éndah di taman rasa, urang sanggakeun ka Dzat Alloh Ajja Wa Jalla. Sugrining sukur nu jadi sekar panyatur urang sanggakeun ka Alloh Nu Maha Luhur, tina sanés kanten kanikmatan nu katampi ku badan sakujur, mugia urang sadayana ditebihkeun tina sipat uzub Riya tur takabur.
Tangtosna teu hilap ogé, Shalawat miwah sallam kahunjuk ka gamparan jalmi nu sampurna nabi nu linuhung, nya éta Kangjeng Nabi Muhammad Shalallohu A’laihi Wassalam. Ka para kulawargina, shahabatna, tabi’inna, sadayana a’lim u’Lama, sareng sadaya umatna nu ahirna masing dugi ka urang salaku umat akhir jaman, mugia urang kalebet jalmi nu payus tur pantes kéngéng safa’atul udzma di yaumil akhir, Aamin yaa Robbal A’lamin.
Bapa-Ibu lan sadérék sadayana….
Tangtuna anjeun geus remen atawa kungsi ngadéngé hiji adat budaya anu mintonkeun sato kuda dirarangkénan atawa dipapaésan tur diarak mapay jalan dayeuh lengkep digiringkeun ku gegedén katut pangawal karajaan. Nya di Cianjur, minangka salah sahiji dayeuh kabupatén di Jawa Barat ieu dina saban taun aya hiji gelaran budaya anu disebut Kuda Kosong. Tapi naha anjeun apal kumaha kasang tukangna ieu kabudayaan Cianjur anu geus kakoncara téh? Mun tacan nyaho, hayu urang paluruh babarengan.
Kuda Kosong nyaéta salah sahiji kabudayaan khas Cianjur anu dipintonkeun dina Helaran Budaya 2023 sakaligus miéling ngadegna Cianjur anu ka 346 taun.
Ieu kabudayaan téh nyatana pinuh harpiah di jerona, lain saukur minangka simbol tapi aya sajarah anu tumali jeung ngadegna atawa lalakon Cianjur dina mangsa anyar diadegkeun minangka salah sahiji karajaan di tatar Sunda.
Kuda Kosong minangka simbol ku kahébatanana jeung diplomasi katut aya filosofi anu kentel di jerona.
Kuda tanpa panunggang anu dipapaésan ku jubah héjo ieu salawasna jadi magnet utama dina panyelengaraan helaran budaya Cianjur.
Dina iring-iringan Kuda Kosong ieu, ilaharna dinarengan jeung pasukan maké pakéan pangawal zaman karajaan. Salian ti éta aya deui tilu urang pangawal anu nyepengan kotak anu eusina tilu siki cabé, tilu siki béas jeung tilu siki pedes.
Saurang Budayawan sakaligus sajarawan Cianjur, Luki Muharam, ngajéntrékeun ngeunaan kasang tukangna kabudayaan kuda kosong ieu, nyaéta dicokot tina kajadian diplomasi Cianjur jeung karajaan Mataram.
“Ketika itu Cianjur yang merupakan pemerintahan yang baru berdiri diminta tunduk kepada Mataram. Namun bupati Cianjur saat itu yakni Raden Wiratanu II mengirim utusan untuk menyampaikan pesan yang berisikan cabai, lada, dan beras,” pokna, Sabtu (19/8/2023).
“Kehebatan pemimpin saat itu membuat pesan simbolis itu dapat dipahami oleh masing-masing pemimpin. Dimana beras mengartikan Cianjur merupakan daerah yang subur, lada menyimbolkan Cianjur merupakan daerah baru terbentuk, dan cabai mengartikan meskipun masih baru Cianjur siap untuk memberikan pelawanan,” tambahna.
Harita Raja Mataram téh lainna ambek, tapi Raja Mataram kalah malik kataji tur reueus ku diplomasi anu digunakeun pamaréntahan Cianjur.
Dina mangsa éta kénéh diplomasi éta téh robah jadi pangakuan Mataram yén Cianjur téh lain salaku nagri talukan tapi minangka sobat Mataram. Samalah lain ukur kitu, Cianjur dibéré hadiah, anu salah sahijina nyaéta kuda balap kalayan dedeganana jangkung gedé.
Salila sabulan lalampahan ti Mataram ka Cianjur, kuda anu gagah éta téh teu ditumpakan. Sababna mah kuda éta dihadiahkeun pikeun sang Bupati Cianjur kadua.
Kocapkeun saanjogna para utusan ka Cianjur, maranéhna dipapag ku dalem sarta réngrénganana rupaning banda amanat ti Raja Mataram geus dibikeun ka dalem, satuluyna kuda gagah hadiah Raja Mataram dibawa ka pandopo Cianjur.
Sanggeusna éta kajadian, sumebar wé ka sakur rahayat Cianjur. Yén, Cianjur geus dibebaskeun tina wajib upeti ka Mataram, jeung meunang hadiah ogé mangruoa Kuda gagah anu dedeganana jangkung gedé. Hal ieu nyundut kapanasaran rahayat Cianjur kana tangtungan kuda paméréan Raja Mataram téa téh.
Dina mangsa harita Dalem atawa Bupati Cianjur nyieun kawijakan pikeun mintonkeun kuda hadiah téa téh ka rahayat, sanggeus saméméhna kuda éta téh dipapaésan tuluy diarak mapay jalan raya ngurilingan dayeuh Cianjur.
Satuluyna Kabudayaan éta dipiwanoh ku ngaran Kuda Kosong lantaran mangsa diarak kuda téh teu ditumpakan kawas mangsa éta kuda dibawa ti Mataram ka Cianjur.
“Jadi dari sejarah awalnya tidak ditunggangi itu karena Raden Arya Kidul dan Raden Arya Cikondang menghormati kakaknya, sehingga tidak berani menunggangi kuda itu dari Mataram ke Cianjur,” catur Luki.
Tapi hanjakal, pokna deui, dina taun 1950-an, aya panggingsiran budaya, dimana kuda kosong diidentikeun jeung hal gaib atawa mistis . Cenah kuda éta téh dianggap teu bener-bener kosong.
Nurutkeun inyana dijieun carita lamun mangsa halaran atawa arak-arakan kuda kosong téh, Radén Éyang Suryakencana jirim karuhun Cianjur ti bangsa goib numpakan éta kuda.
Ku sabab kitu, salian panasaran ngeunaan sajarah, warga Cianjur panasaran ningali Kuda Kosong lantaran carita mistis éta, nyatana pageuh kaitanana jeung sajarah awal ngadegna Cianjur.
Samalah tambah deui, saméméhna diarak, aya ritual anu kudu dilakukeun, mimiti tina pamapagan ku para pajabat daerah, panyiraman, nepikeun ka panganteuran deui jirim Éyang Suryakancana.
“Jadi dulu itu harus ada ritual, para pejabat berjejer di Pendopo menyambut kuda kosong selayaknya menyambut pejabat, kemudian ada ritual penyiraman oleh Bupati Cianjur, kemudian setelah acara ada prosesi pengantaran Eyang Suryakencana pulang, dan itu harus dihadiri para pejabat dengan berjejer di pendopo,” ceuk inyana.
Sakadar ngingetan yén Cianjur téh nyaéta hiji kabupatén anu ngajungjung luhur kahirupan agama Islam dina sakur aspék kahirupan, samalah di puseur dayeuhna anu dijieun papaés dayeuh atawa hal ihwal anu tali-tumali jeung ka-Islaman katara pisan.
Ritual anu dianggap pasalia jeung agama téh ahirna Kuda Kosong dicaram minton dina taun 1997. Tapi sanggeusna ngaliwatan padungdengan panjang, ahirna budaya pawéi kuda kosong dina taun 2005 diidinan deui pikeun dipintonkeun.
“Beberapa tahun ditiadakan, kemudian diizinkan lagi dengan menghapus sejumlah ritual yang dianggap bertentangan,” pokna.
Ceuk inyana Kuda Kosong kiwari ngan sabatas ditujukeun minangka tontonan atawa pintonan budaya. Anapon masyarakat anu ngayakinan lamun Kuda éta ditumpakan Radén Suryakencana masih aya kénéh.
“Yang mempercayai adanya sosok yang menaiki kuda itu silakan, tapi perlu dipertegas jika Kuda Kosong sebagai pertunjukan budaya, tidak ada unsur mistis apapun. Juga sebagai pengingat sejarah Cianjur yang mendapatkan hadiah dari diplomasi yang begitu indah,” pungkasna
Tah kitu cenah Baraya jeung dulur Kiwari ngeunaan kasang tukang Kabudayaan pawéi Kuda Kosong Cianjur téh.
Saban jalma tangtuna mibanda ciri jeung cara anu utama dina adegan leumpang, hal ieu téh remen sok jadi ciri anu mandiri pikeun leuwih dipikawanoh atawa jadi panglandih pikeun hiji jalma sangkan teu pacorok antara jalma hiji jeung anu lianna. Cara jeung cirina leumpang jalma téh rupa-rupa, saban sabanna boga ngaran atawa kasebutna, luyu jeung réngkak polah dina keupat leumpangna
Geura urang tataan:
Ngagandeuang – leumpang antaré nyalsé teu rusuh dina ngaléngkah.
Ngalénghoy – leumpang antaré dijurung ku capé atawa leuseuh, warugana siga anu langlayeuaeun
Ngagedig/ngingkig/ngungkug- leumpang rusuh gancang awakna milu obah oyag ngandung tanaga dorongan lénglah.
Ngiciprit – leumpang semu rusuh dampal sukuna semu jéngké ilaharna nyingkahan hujan atawa lemah jeung titincakeun belok. Léngkahna pondok tur gancang.
Ngadaleungda – leumpang antaré dibarung bari luak lieuk panon ébat sagala dilieuk.
Ngagendeyen – leumpang lalaunan bangun beurat ku awak.
Ngincid / ngingkig – leumpang rusuh semu gancang.
Lumpat – léngkahna gancang jeung tarik.
Ngadédod – leumpang gancang/laun tapi bari semu beurat ku awak, antukna imbitna sok oyag.
Moyongkod – leumpang dibarengan awakna semu doyong ka hareup. Ilaharna jalma anu geus kolot pisan atawa keur gering.
jumarigjeug – leumpang semu gagaléongan siga bangun anu keur lieur atawa warugan lemah, kawas jalma gering.
Ratampayakan – leumpang jumarigjeug, leungeunna bari siga anu ngibing alatan néangan pamuntangan atawa néangan kasaimbangan. Saperti jalma keur gering.

Sahenteuna 1.321 personel gabungan disayagakeun pikeun ngawal arus mudik Idul Fitri 1445 Hijriah di wilayah Kota Cimahi jeung Kabupatén Bandung Barat (KBB).
Rébuan personel ieu dieusi ti satuan TNI-POLRI sarta pamancén Dinas Perhubungan jeung Satpol PP ti Pemkot Cimahi jeung Bandung Barat. Maranéhna bakal ngajaga di sajumlah titik rawan kacamatan sarta 12 posko pangamanan.
“Kita terjunkan 1.321 personel gabungan, Polres sendiri dari jumlah itu menyiagakan 924 orang. Mereka akan mengawal jalur mudik di Cimahi-KBB agar tetap kondusif dan lancar,” ceuk Kapolres Cimahi, AKBP Aldi Subartono réngsé apel gelar pasukan Operasi Ketupat Lodaya di Mapolres Cimahi dina Rebo, 3 April 2024.
Salian ngadegkeun posko pangamanan mudik, Aldi ngajéntrékeun posko kaséhatan, posko bancana, sarta tim urai taktis anu sayaga getas usik – gerak cepat mun seug muncul mandegan di jalur mudik. Pihakna baris merenahkeun patugas di titik rawan macét katut pasimpangan jeung pasar tumpah.
“Jadi kita buat pencegahan dan penanganan. Mereka bertugas untuk pengaturan dan pengawalan jalur. Ada juga tim urai menggunakan motor untuk mempercepat mencairkan kepadatan,” pokna Aldi deui.
Dipiweruh, dumasar survei Badan Kebijakan Transportasi Kementerian Perhubungan (Kemenhub) nyatet, potensi panggerakan mudik kalayan nasional dina Lebaran 2024 ngahontal 71,7 persén ti padumuk Indonesia atawa 193,6 juta. Angka ieu ngaronjat sakitar 56 persén tina angka potensi panggerakan di Lebaran taun kamari. Dina 2023, potensi warga anu mudik masih 123,8 juta tur taun 2022 masih di angka 85,5 juta.
Tina 193 juta leuwih pamudik ieu, lobana 20,3 persén atawa 39,32 juta baris ngagunakeun karéta api. Lobana 19,37 persén atawa 37,51 juta pamudik milih beus, sedengkeun 18,29 persén atawa 35,42 juta pamudik ngandaraan kandaraan pribadi. Pangguna mobil séwaan ngahontal 6,01 persén atawa 11,64 juta. Anapon pamudik anu ngagunakeun motor dikira-kirakeun ngahontal 16,07 persén atawa 31,12 juta orang.
“Tahun ini sesuai survei pemerintah pusat kita prediksi jumlah pemudik di jalur Bandung Barat dan Cimahi juga ikut naik. Makanya kita lakukan mitigasi. Kami prediksi puncak arus mudik H-3,” pungkasna.
15 km ti puseur dayeuh Purwakarta, Situs Batu ieu anu diduga titinggal Sangkuriang di perenahna di Désa Kutamanah Kacamatan Sukasari Kabupatén Purwakarta.
Ieu batu téh kapanggih ku warga desa anu niatna ngababad rurungkunan di deukeut lelewek anu katelah Batu Peti.
Teu nyangka inyana manggihan batu anu disusun rapih ngarupakeun bénténg kalayan jangkungna 2,5 méter tur panjang anu teu aturan alatan geus ngahiji.
Mangsa dititénan dina jero bénténg éta téh loba rohangan anu minanda jalur kawas labirin anu panjang.
Ceuk warga di dinya éta batu téh titinggal Sangkuriang atawa titinggal karajaan zaman baheula.
Éta dugaan téh dikaitkeun jeung ngaran wewengkon dimana bénténg éta kapanggih nyaéta Kutamanah anu hartina bénténg haté.
Sabenerna saméméh kapanggih deui ku warga di dinya anyar anyar ieu, éta batu téh geus kapanggih dina taun 2018, samalah dina taun 1914 mah geus ditulis dina Rapporten Van den Oudheidkundigen Dienst.
Salian ti éta sejarawan asal Belanda Wilhelm Van Dam ogé kungsi nyinggeung situs sajarah ieu dina taun 1947 tur dilakukeun panalungtikan dina taun 1952 nepikeun 1955.
Satuluyna di taun 1964 Presiden Indonesia Ir Soekarno maréntahkeun sangkan situs ieu téh ditalungtik deui tapi eureun dina poé ka 17 alatan faktor waragad.
Teu lila sanggeus kapanggih, sakolompok panalungtik jeung mahasiswa ngalakukeun panggalian dina lelewek éta.
Harita dina mangsa muka lahan kapanggih terasering 1 ka handap di bagian gigir kulon anu jumlahna 13 tingkat punden berundak.
Struktur bangunan éta téh ngagunakeun semen atawa keusik dina mangsa panyusunan batu, minangka gantina wangunan éta ngagunakan sistem konci minangka napelkeunana.
Hal éta téh nunjukeun yén teknologi anu digunakeun dina konstruksi maranéhna geus kawilang kacida majuna dina mangsa éta mah.
Lian ti éta teu pati anggang tina Batu Peti dipanggikeun deui hiji batu korsi anu ngajajar rapih di deukeut sisi dano Jatiluhur anu diirong minangka tempat hiburan dina mangsa harita.
Alhasil tina panalungtikan éta ngabuahkeun hasil, aya tilu fase kabudayaan nyaéta taun 792 M, 2400 SM, jeung 1621 SM.
Fase kabudayaan anu dimaksud kapanggih na mangsa maranéhna manggihan sajumlah artefak di éta lelewek.
Artefak éta téh mangrupa batu anu mibanda konstruksi Menhir (batu tunggal) anu ditaksir ti taun 1621 SM, jeung kontruksi ruruntuk munara ti taun 2400 SM.
Aya ogé koin kuno kalayan tulisan taun 1920 jeung 1945 maké basa Arab jeung Latin, anu kiwari disimpen ku inohong masarakat di dinya.
Leupas tina sakabéh hasil timuan di éta lelewek, para panaliti embung rurusuhan dina nyokot spekulasi.
Lantaran maranéhna nganggap timuan éta tacan cukup jeung hayang kénéh ngalakueun panalungtikan leuwih jero ngeunaan situs Batu Peti éta.
Dinas Perumahan Kawasan Permukiman jeung Pertanahan (DPKPP) Kabupatén Bogor, terus nyacah jumlah wangunan liar di wewengkon Puncak.
Data ahir, jumlah wangunan tanpa idin anu jadi targét panartiban tahap kadua di wewengkon Puncak, Kabupatén Bogor, namabahan jadi 194 wangunan.
Kasatpol PP Kabupatén Bogor, Cecep Iman Nagarasid nyaturkeun, éta cacahan dilakukeun mimiti ti Gantole Paralayang nepika Warpat atawa wates antara Kabupatén Bogor jeung Cianjur.
“Awalnya 156 bangunan, namun berdasarkan pengecekan ada penambahan menjadi 194 bangunan, dan sekarang dilakukan pendalaman,” caturna ka Radar Bogor, Kemis (18/7/2024).
Inyana nétélakeun, rancana waktu panartiban teu robah nyaéta dilaksanakeun dina Agustus 2024. Tapi, Kasatpol PP teu mungkir yén butuh prosés saméméh dilakukeunana panartiban tahap kadua.
“Tahapan ini dilakukan pengawas bangunan 7 x 3 jadi 21 hari, nanti dari DPKPP melimpahkan ke kami. Selanjutnya kami berikan waktu 7 hari, 3 hari, dan 1 hari, jadi tidak sembarangan membongkar,” ceuk Cecep.
Nurutkeun Cecep, Pemkab Bogor daria enggoning nata wewengkon Puncak. Pj. Bupati Bogor, Asmawa Tosepu terus ngalakukeun koordinasi jeung pamaréntah puseur katut instansi kakait sangkan panataan beunang dilakukeun kalayan hadé.
“Nantinya setiap perangkat daerah juga akan melakukan penanaman pohon kurang lebih 10 minimal bisa 15 dan 20 pohon di Puncak, dan dilakukan penenaman pada hari Jum’at,” tandesna.
249 urang lobana tenaga kesehatan (nakes) dionslah ku Bupati Manggarai Nusa Tenggara Timur (NTT). Éta pabginslahan kakait jeung aksi protés para nakes nungtut pangpanjangan kontrak kerja di taun 2024 sarta kanaékan honor. Dijocap, para nakes anu dionslah teu meunang pangpanjangan kontrak kerja baé dina taun 2024 sanajan geus ngaliwatan Maret. Kaputusan Bupati Manggarai anu ngonslah 249 nakes éta dicawad ku sababaraha pihak, kaasup Asosiasi Pekerja Kesehatan Seluruh Indonesia (APKSI).
“Kita mendapat informasi bahwasanya 249 Tenaga Kesehatan non ASN ini hanya mendapatkan upah 400 sampai 600 ribu setiap bulannya. Dengan upah segitu, tentu jauh dari kata layak, ya” ceuk Presiden APKSI Sepri Latifan, dikutip VIVA, Saptu (13/4/2024).
Salian hak-hak pagawéan para nakes teu teu dicumpaonan baé, pangonslahan atawa panemecatan éta ogé dinilé Sepri minangka hal nyigeung hak nétélakeun pamanggih di hareupeun balaréa. Samentara éta, nurutkeun Wakil Presiden APKSI Saharuddin, sakuduna saméméh dilakukeun pamecatan kudu dicoba réngsékeun kalayan persuasif leuwih ti heula. Sahar bandeskeun, para nakes pasti mibanda andil gedé pikeun kaséhatan masyarakat di dinya. Tacan deui pajoangan maranéhna nalika Indonesia diiban sasalad Covid-19.
“Apa reward yang mereka dapatkan atas pengabdiannya menyelamatkan Kabupaten Manggarai? Saya masih berharap, kedua belah pihak antara Bupati dengan 249 tenaga kesehatan ini dapat dipertemukan dalam mediasi, saya yakin ada solusi terbaik dari setiap masalahnya,” pokna Sahar nandeskeun.
Para Nakes Ménta Hampura Hal ahéng nyaéta, sanggeus para nakes dibéwarakeun dipecat, maranéhna kalah nepikeun pameredih hampura ka Bupati Manggarai. Pameredih hampura kalayan kabuka éta dilakukeun ngaliwatan pangwartaan media. Nurutkeun Ketua Persatuan Nakes Non ASN, Elias Ndala, mangsa ieu masih libur Idul Fitri sahingga pameredih hampura teu bisa ditepikeun langsung.
“Kami para tenaga kesehatan non ASN menyatakan bahwa pada awalnya kami dengan semangat ingin memperjuangkan nasib kami menjadi lebih baik namun hasilnya tidak sesuai dengan yang kami harapkan,” ceuk éta panétélaan. Elias ogé nyaturkeun paméntaan hampura anu ditepikeun maranéhna nyaéta kasadaran sorangan jeung tanpa paksaan pihak mana ogé.
Pangwangunanan Ibu Kota Negara (IKN) Nusantara katut sagala widang pangrojongna dina mangsa ieu keur satengahing dihangkeutkeun ka asup nyayagakeun calon pagawé anu baris ngeusian sakur kantor intansi jeung kadinesanana.
Nyutat ti CNN Indonesia, Menteri Pendayagunaan Aparatur Negara jeung Reformasi Birokrasi (PANRB) Abdullah Azwar Anas nyaturkeun yén 250 rébu Calon Pegawai Negeri Sipil (CPNS) 2024 anu fresh graduate baris diperenahkeun di Ibu Kota Negara (IKN Nusantara). Proses seleksi, cenah, baris dimimitian Maret hateup.
“Presiden kan memerintahkan membuat skenario komprehensif terkait rencana pemindahan ASN menyeluruh, kita sedang matangkan ini. Termasuk formasi pemerintah pusat sebanyak 250 ribu fresh graduate buat IKN termasuk dipilih talenta-talenta digital yang rencananya Maret akan mulai tes untuk mereka,” pokna di Gedong Bappenas, Salasa (30/1).
Ceuk Azwar, pihaknya kiwari keur satengahing konsolidasi jeung kamenterian/lembaga pikeun nyacah kabutuhan formasi CPNS.
Salian éta, Azwar nyaturkeun yén Presiden Jokowi ogé ménta sangkan masyarakat lokal dibéré rohang husus minangka ASN di IKN.
“Kita lagi diskusikan bersama pak presiden,” pokna.
Saméméhna, Azwar nyaritakeun PNS pikeun IKNbai boh anu dipindahkeun pon kitu deui dieusi tina jalur rekrutmen CPNS 2024 baris disanglir.
Nurutkeun inyana, pamindahan PNS ka IKN teu saukur mindahkeun SDM wungkul, tapi ngadorong kaciptana budaya birokrasi anyar anu boga basis digital.
Ku kituna, inyana miharep seleksi ketat ieu ngahadirkeun birokrasi panghadéna tina aspek efektivitas proses bisnis jeung kalembagaan, panerapan sistem pamaréntahan basis elektronik (SPBE), akuntabilitas kinerja, sarta implementasi palayanan publik.
“Kita di IKN tidak hanya memindahkan ASN saja, namun bagaimana kita menciptakan budaya birokrasi baru yang berbasis digital di sana. Diperlukan ASN yang tidak hanya bagus secara nilai akademik saja, namun juga memiliki skill dan bisa multitasking,” pokna dina katerangan resmi, Salasa (30/1).
Iber panganyarna tumali nasib 3 juta honorer anu béjana baris diangkat langsung jadi ASN taun 2024 tanpa tes dumasar syarat anu tangtu.
Anapon kitu pangangkatan éta téh aya syarat jeung katangtuan anu kudu dicumponan heula. Lian ti éta para honorer ogé kudu ngabuktikeun rancagé atawa kinerja taunan anu hadé.
Plt. Asisten Deputi Manajemen Talenta jeung Peningkatan Kapasitas SDM Aparatur Kementerian PANRB Yudi Wicaksono nyaturkeun yén pihakna baris ngagunakeun sistem peringkatan honorer, lain nilé ambang wates sakumaha anu dirancanakeun saméméhna.
Tumali reujeung pangangkatan 3 juta tanaga honorer di sakur lembaga di Indonesia geus diatur dina UU ASN Nomor 20 Taun 2023.
Anapon UU anu resmi lumaku dina November 2023 ngaamanatkeun yén pangréngséan status tanaga honorer atawa non-ASN dilakukeun maksimal 31 Desember 2024. Sanggeus tanggal éta, pamaréntah mah teu dimeunangkeun narima tanaga honorer anyar.
Ngeunaan rincian skema pangangkatan honorer jadi ASN mangka baris diatur ngaliwatan paraturan pamaréntah anu keur disusun ku sababaraha kamenterian.
Prosedur pangangkatan honorer jadi PPPK baris dimimitian ku validasi data ti 3 juta pagawé honorer di sakur kamentrian jeung lembaga.
Lamun seug geus lulus uji validasi dokumen, ngaran maranéhna baris otomatis asup kana platform khusus pikeun dititénan rancagéna (kinerjana).
Satuluyna ku panerapan sistem pamaringkatan mangka pegawé honorer anu boga peringkat pangluhurna baris diprioritaskeun pikeun diangkat salaku PPPK pinuh waktu dina taun 2024.
Éta para honorer baris diperingkatkeun ti anu panghadéna, maranéhna engké baris kompetisi pikeun jadi anu panghadéna di taun ieu sahingga taun hareup jadi prioritas pikeun diangkat jadi PPPK pinuh waktu.
Syarat jeung kriteria anu kudu dicumponan pegawé honorer:
1. Umur antara 19 hingga 46 taun.
2. Mangsa gawé minimal sataun iwal dokter anu geus réngsé mangsa bakti.
3. Mibanda Katapisan anu dibutuhkeun ku nagara.
4. Prioritas pangangkatan dumasar mangsa gawé atawa méh umur 46 taun.
Pikeun golongan anu jadi prioritas pangangkatan tanaga honorer jadi PPPK téh nyaéta jabatan guru, tanaga kaséhatan, ahli parikanan, paternakan nepikeun panyuluh di widang tatanén.
Anggota Komisi 1 DPR RI Bobby Adhityo Rizaldi ngajak Tentara Nasional Indonésia (TNI) nyiapkeun diri pikeun ngabantosan panyebaran virus korona (Covid-19).
Numutkeun anjeunna, peran militer diperyogikeun upami jasa kaséhatan masarakat anu dikelola ku sipil, sapertos rumah sakit sareng pusat kaséhatan masarakat (puskesmas), henteu tiasa deui nanganan atanapi nampung jalma anu disangka kajangkit virus corona.
“Militer diperyogikeun upami otoritas sipil, overheated atanapi kurang kapasitas jasa kaséhatan masarakat sapertos rumah sakit sareng pusat kaséhatan, (hasilna) turunna jasa umum sanés, kabutuhan ngasingkeun di seueur Trouble Spot,” saur Bobby dina pernyataan na Salasa (3/3).
Anjeunna nyatakeun yén TNI kedah nyiapkeun diri ti ayeuna dugi ka aranjeunna tiasa disebarkeun langsung nalika kaayaan janten langkung gancang ka hareup.
Anjeunna ogé ngarepkeun yén Panglima TNI Marshal Hadi Tjahjanto nyiapkeun pusat tim krisis lamun peran TNI diperyogikeun pikeun ngabantosan virus corona.
“Ieu sapertos palampung dina kapal laut, langkung saé henteu nganggo éta tapi nalika kaayaan ngadesek, éta siap na kuring yakin yén TNI siap,” saurna.
Di sisi anu sanés, Bobby naroskeun pamaréntah ka geura ngahasilkeun masker pikeun nyumponan kabutuhan masarakat pikeun antosan sumebarna virus korona.
Numutkeun anjeunna, léngkah ieu tiasa dilaksanakeun ku pamaréntah ngaliwatan  Badan Usaha Milik Negara Industri Strategis (BUMNIS) pikeun nyumponan pangabutuh sareng nyaimbangkeun harga masker di pasar anu surak bareng sareng wabah virus corona.
“Pamaréntah, ngalangkungan BUMNIS, bakal langsung ngahasilkeun masker pikeun nyumponan kabutuhan domestik sareng nyaimbangkeun harga dina pasar janten langkung saé pikeun masarakat,” saur Bobby.
Anjeunna nambahan, nagara éta kedah hadir pikeun nyayogikeun jasa sareng rasa kaamanan pikeun masarakat anu kaserang panyawat panyebaran virus korona.
Wabah Corona parantos parantos dilebetkeun ka Indonesia. Dua warga Indonesia anu tinggal di Depok, Jawa Kulon, dites positip kanggo virus korona saatos kontak sareng warga Jepang.
“[Warga Jepang] mangrupikeun réréncangan. Rapat di dieu aya di bumi, Depok, Jawa Barat,” saur Menteri Kesehatan Terawan, di Istana Negeri, Jakarta, Senén (2/3).
Panularan kajantenan saatos salah sahiji warga Depok anu nari sareng warga Jepang.
Warga Depok teras ngalaman gejala batuk tanggal 14 Pebruari sareng ngalaman pasien rawat pasien di rumah sakit. Salajengna, 12 dinten saatosna, anjeunna dirawat sacara intensif kusabab batukna teu pernah lirén.
“Dina 28 (Pebruari) anjeunna nyauran mitra jogét na sareng nyarios anjeunna diobati keur positip corona,” saur Terawan. 
Jurnal Ilmiah Nature Medalkeun ulasan bakalna (potensi) lini gedé anu dituturkeun galura tsunami 20 méter anu ditalungtik ku panaliti Indonesia katut nagara séjén. Dina ieu panalungtikan (risét) disebutkeun Pulo Jawa di tebéh kidul kaancam keuna galura tsunami anu luhurna 20 méter.
Ditiron ti Suara.com, jurnal ilmiah ieu dijejeran “Implication for megathrust earthquakes and tsunamis from seismic gaps south of Java Indonesia” anu leupaskeun Nature.com, Kemis (17/9/2020) kalarung. Ilmiah ieu ditulis 11 panaliti ti rupa-rupa kampus katut institusi jero sarta luar nagri.
4 eusi éta diantarana :
Megathrust aya bahan ngabalukarkeun lini kuatna 9 SR
Lini megathrust mibanda dorongan gedé jeung kajadianana dina zona subduksi di wates lémpéng konvergen destruktif, dina salémpéng tektonik kateken di sahandapeun lémpéng séjén.
Megathrust ogé kaasup lini interlémpéng anu pangrohakana di planet bumi, kalayan gedé momen anu kacatet bisa ngaleuwihan 9,0 magnitudo.
Dumasar pamodalan
Para panaliti nganilé bahya kalayan ngalakukeun pamodalan tsunami dumasar sababaraha skenario. Diantarana ngalibetkeun lini tsunamigenik gedé anu ditimbulkeun ku rekahan bareng jeung segmen-segmen megathrust di Jawa kidul.
Hasil pametaan (relokasi) lini anu dilakukeun panaliti éta nuduhkeun zona manjang anu atra, perenahna di antara basisir Jawa katut Palung Jawa, anu teu miboga frekwensi lini sarta ditegeskeun (identifikasi) salaku cepét seismik.
Skenario panggoréngna tsunami 20 méter
Samentara skenario panggoréngna aya dua segmen megathrust anu ngawengku Jawa, peupeus kalayan bareng sarta nuduhkeun yén luhurna tsunami bisa ngahontal tina 20 méter.
Tsunami 12 méter diantarana kajadian di basisir kidul Jawa Barat katut Jawa Timur, kalawan pangluhurna 4,5 méter di sapanjang basisir kidul Jawa.
Pangwawadi mula
Hasil panalungtikan ieu ngarojong ajakan pikeun nguatkeun Sistem Peringatan Dini Tsunami Indonesia anu aya, utamana di Pulo Jawa anu jadi wewengkon pangpadetna di Indonesia
Satuluyna, sela seismik di leupas basisir kulon daya Sumatra ogé ngandung rasiko nimbulkeun kajadian megathrust dina mangsa hareupna.
Dina taun 2018, pamaréntah ngaliwatan Pusat Study Gempa Nasional (PUSGEN), Kalawan dirojong ku para inohong ahli (pakar) lini ti sababaraha paguron luhur, lembaga katut kamentrian kaasup BMKG, sempet medalkeun buku Peta Sumber dan Bahaya Gempa Bumi Indonesia taun 2017, sabagé salah sahiji tarékah katut léngkah mitigasi lini di Indonesia
Éta peta ngarupakeun ugeran pikeun nyieun kontruksi wangunan di wewengkon rawan lini, kalayan tinimbangan gasikna lemah balukar nyaliarana gelombang lini.
Dina éta buku diiberkeun yén hasil kajian para inohong ahli, nyatana ngeunaan zona béntrokan antara Lémpéng Indo-Australia katut Eurasia, anu notog asup ka handapeun Pulo Jawa atawa zona megathrust, kalawan proses notogna éta lémpéng masih lumangsung kalayan laju 60-70 mm sataun.
Nurutkeun analisis para pakar lini, obahan notogna éta lémpéng aya bahan ngabalukarkeun lini megathrust kalawan kakuatan/magnitudo maksimum anu diirong bisa ngahontal 8,7 magnetudo.
Panandesan BMKG
Bahan (Potensi) tsunami 20 méter di kidul Jawa ngajadi padungdengan di balaréa katut panaliti. Tapi Badan Meteorologi Klimatologi jeung Geofisika (BMKG) muka data-data ilmiah sual potensi éta tsunami.
Perkara ieu dicaturkeun dina laporan ilmiah jejer “Implications for megathrust earthquakes and tsunami from seismic gaps south of Java Indonesia” anu diturunkeun Nature.com, Kemis (17/9/2020) kaliwat.
Samalah BMKG nyutat ayana sela seismik anu tétéla di kidul pulo Jawa. Tugna aya bahan (potensi) lini megathrust anu baris kajadian di mangsa ka hareup.
Raja Arab Saudi Salman bin Abdulaziz Al Saud ngangkir 50 urang Indonesia pikeun nyumponan ibadah umrah taun ieu. Salah saurang pamilon angkiran nyebutkeun meunang hadiah umrah ieu téh lantaran hubungan hadé jeung Karajaan Arab Saudi.
Duta Besar Arab Saudi untuk Indonesia, Faisal Abdullah H. Amodi, nyebutkeun ieu angkiran téh mangrupakeun bentuk perhatian Raja Salman ka sakur umat Islam di dunya, komo deui ka Indonesia, anu mibanda jumlah padumuk muslim panggedéna.
“Arab Saudi membantu umat Islam di berbagai negara dan salah satunya adalah membantu dengan program umrah yang mana ini tidak lain daripada perhatian Raja Salman terhadap umat Islam di seluruh dunia terutama di Indonesia yang memiliki penduduk muslim terbesar di dunia,” pokna di Kedutaan Besar Arab Saudi di Jakarta, Salasa (2/1/2024).
Faisal nyaturkeun yén hadiah umrah gratis ieu téh teu mupus program hadiah haji anu dilaksanakeun tina paréntah Raja Salman ogé. Program hadiah ibadah haji disebutkeunana baris terus jalan disagigireun program hadiah umrah gratis ieu.
“Insyaallah akan terus berjalan disamping dari program hadiah umrah ini. Jadi tidak ada kontradiksi antara program hadiah umrah dan juga hadiah program haji. Semuanya berjalan masing-masing karena berbeda programnya. Ini merupakan hadiah dari kerajaan Arab Saudi,” ucapna.
“Semoga akan terus berjalan ke depannya dan menjadi program rutin. Kami berharap ini terus berjalan pada tahun-tahun berikutnya,” tambahna.
Para pamilon anjog ti sakur kalangan jeung daérah anu rupa-rupa. Maranéhna baris ngalaksanakeun ibadah umrah dina 3-14 Januari 2024.
“Iya (peserta) dari berbagai kalangan dan berbagai daerah di Indonesia,” pokna.
“Masa perjalanan peserta dari tanggal 3 Januari dan akan kembali ke tanah air pada 14 Januari. Kami mengucapkan selamat datang dan bahwa Arab Saudi adalah negara kalian yang kedua,” ceuk inyana.
Ceuk inyana saban jalma bisa ngadaftar pikeun meunang hadiah atawa angkiran umrah ti Arab Saudi mah. Tapi, inyana teu ngajéntrékeun cara pikeun ngabeunangkeunana.
“Nanti kita akan sampaikan (kriteria) dan siapapun sebetulnya bisa mengajukan untuk mendapatkan hadiah semacam ini,” pokna.
Ditepungan di tempat anu sarua, Rektor UIN Raden Fatah Palembang, Nyayu Khadijah, salah saurang pamilon anu meunang hadiah umrah gratis éta, ngajéntrékeun mimiti inyana meunang ondangan téh. Ceuk inyana nyebutkeun hal ieu mimitina tina hubungan anu hadé antara tempat manéhna mancén, nyaéta UIN Raden Fatah jeung Kedutaan Besar Saudi Arabia éta sorangan.
“Undangan umrah dari kerajaan Saudi Arabia Jadi kalau ditanya prosesnya berawal dari hubungan yang baik yang sudah terjalin antara UIN Raden Fatah Palembang dengan KBSA,” jéntréna.
“Saya sudah pernah datang ke sini untuk audiensi Kemudian beberapa kegiatan sudah kita mengundang KBSA juga dan alhamdulillah ini kemarin saya langsung mendapat undangan,” tambahna.
Inyana ngaku hadiah umrah ieu téh jadi hadiah anu luar biasa tur miharep baris ngajalankeun ibadah umrah kalayan hadé sarta jangji baris nyieun kontribusi pikeun Indonesia tur nyaritakeun kumaha ari nagara Arab Saudi kiwari.
“Tentu ini adalah hadiah yang luar biasa yang kami peroleh ya karena dan tidak semua orang punya kesempatan,” pokna.
“Harapan kami, kami bisa melaksanakan umrah ini dengan sempurna sesuai dengan yang diharapkan kemudian juga kami bisa tentu mau memberikan kontribusi terbaik untuk Indonesia ya maka menunjukkan bahwa inilah Indonesia kemudian juga di sana juga nanti setelah pulang Kami akan menceritakan seperti apa Saudi Arabia saat ini,” pungkasna.
Motor matic ayeuna jadi kandaraan anu loba alatan dinilé pang goangna dioperasikeun teu ribet siga motor anu maké kopling jeung gigi percepatan.
Tapi, mungkin sawaréh pangendara motor anu ngarahayat ieu tacan mikaweruh teknik ngerém anu bener jeung aman.
Ieu perkara kacida pentingna dipikanyaho, sabab Teknik ngerém anu salah bisa ngabalukar kana kondisi motor tur anu pangparnana bisa ningkatkeun risiko kacilakaan, komo deui mun seug dina jalanan anu mudun.
Dipikaweruh yén salah sahiji faktor anu nyababkeun kacilakaan motor matik téh nyaéta panggunaan rém anu terus-terusan sacara kaleuleuwihi dina jalan pudunan.
Wargi Kiwari! Sangkan anjeun teu ngarandapan perkara anu teu dipiharep, mangka prak titénan masing tenget ieu teknik ngerém motor matic anu bener dina pudunan.
1. Paké Safety Gear Saméméh Ngendara
Paké safety gear anu lengkep demi kaamanan ngendara.
Nyutat laman Suzuki, aya sababaraha safety gear anu kudu digunakeun nyaéta helm, jékét, sarung leungeun, sapatu anu cocog jeung kalengkepan lianna.
2. Pastikeun Rém Boga Fungsi Kalayan Hadé
Roris kondisi rém dina motor matic. Pastikan rém bisa fungsi kalayan hadé tur taya bagian anu aus atawa ruksak. Salian ti éta, pariksa tingkat cairan rém. Mun seug tingkat cairan rém rendah teuing, tambahkeun cairan rém anyar luyu jeung pituduh anu katulis dina kemasan.
3. Jaga Kacepatan
Pertahankeun kacepatan anu luyu jeung wates anu geus ditetepkeun. Ulah ngaleuwihan wates kacepatan jeung salilana gunakeun kacepatan stabil.
4. Gunakeun Kadua Rém
Na mangsa ngerém motor, gunakeun rém hareup jeung rém tukang sacara piligenti atawa babarengan. Pangeréman ku kadua rém bisa ngagancangkeun prosés pangeréman jeung prosés eureun jadi leuwih stabil.
5. Perhatikan Posisi Awak
Nurutkeun Yamaha Riding Academy (YRA) Yogyakarta, na mangsa arék ngerém, posisikeun awak rada ajeg, paningali lempeng ka hareup lungeun jeung taktak dina kondisi rileks tur cepengan leungeun di stang motor ogé rileks. Gunakeun ramo leungeun mangsa narik tuas rém kalayan kakuatan ramo anu cukup.
6. Gunakan Rém Hareup di Jalanan Mudun
Mangsa ngerém di jalanan mudun, teken handle atawa tuas rém hareup. Pamilihan rém hareup bisa nahan daya dorong motor ka hareup.
Mangsa ngaliwatan jalanan mudun, daya dorong motor ka hareup mah leuwih gedé. Jadi dibutuhkeun rém hareup pikeun nahan laju motor.
Na mangsa jalanan mudun mayat, singkahan pikeun ngerém sacara terus terusan dina waktu lila, éta téh bisa ngabalukarkeun pakakas rém motor jadi panas jeung ngakibatkeun kekuatan rém ngurangan. Lamun anjeun ngarasakeun kakuatan rém anu ngurangan. hadéna mah eureun heula jeung antepkeun heula sakeudeung mah nepikeun ka suhu rém turun.
Kasalahan anu Kajadian Mangsa Salah Ngerém
Ngalakukeun rém dina mangsa ngendaraan sabenerna mah lain perkara anu bangga. Tapi lamun dilakukeun ku cara anu salah mangka bisa ningkatkeun potensi kacilakaan atawa karuksakan kana rém.
Kasalahan anu remen kajadian mangsa salah ngerém.
1. Saukur Maké Hiji Rém
Kasalahan munggaran anu remen kajadian nalika ngerém mangsa ngandaraan motor matic téh nyaéta saukur ngagunakeun hiji rém. Ieu téh bisa ngajadikeun laju kandaraan hésé dikadalikeun sarta rém jadi gancang aus.
2. Ngerém sacara Ngadadak
Ngerém sacara ngadadak mah bisa ngajadikeun kikiping kakonci tur motor ogé teu stabil. Lian ti éta, potensi kacilakaan ogé ningkat leuwih gedé.
3. Ngabaékeun Kondisi Rém
Ulah ngabaékeun kondisi rém. Sabab, rém anu aus atawa rusak bisa ngajadikeun pangandara hésé ngadalikeun laju motor.
4. Nyingkahan Panggunaan Rém Hareup
Mungkin aya baé sababarah urang pangandara anu nyingkahan panggunaan rém hareup alatan hariwang kikiping hareup bakal kakonci. Padahal rém hareup bisa méré pangaruh leuwih gedé pikeun ngendorkeun laju motor.
Wargi Kiwari! Éta teknik ngerém motor matic reujeung kasalahan anu remen dilakukeun nalika ngerém. 
DPR geus ngesahkeun revisi Undang-Undang (RUU) ngeunaan Désa ngajadi Undang-Undang (UU) dina rapat paripurna. Revisi UU éta ayeuna ngatur mangsa jabatan kepala désa ngajadi 8 taun maksimal 2 periode.
Ketua Baleg DPR Supratman Andi Agtas nepikeun poin-poin parobahan éta dina rapat paripurna anu digelar di gedong Nusantara II kompleks MPR/DPR/DPD RI, Senayan, Jakarta, Kemis (28/3/2024). Supratman nyaturkeun aya 26 angka parobahan dalam revisi UU éta.
“Menyampaikan hasil pembahasan RUU perubahan kedua atas Undang-Undang Nomor 6 tahun 2014 tentang Desa. Adapun terkait pembahasan RUU Desa yang disepakati terdiri dari 26 angka perubahan,” ceuk Supratman.
Anggahota DPR Fraksi Gerindra éta satuluyna nepikeun sahenteuna aya tujuh poin garis gedé anu ayeuna diatur dina revisi UU éta. Inyana nyebutkeun UU Désa nyutat katangtuan pangaturan pangbagian tunjangan purnatugas ka kepala désa (kades).
“Satu, penyisipan Pasal 5A tentang pemberian dana konservasi dan/atau rehabilitasi. Kedua, ketentuan Pasal 26, Pasal 50A, dan Pasal 62 ditambah pengaturan terkait pemberian tunjangan purnatugas satu kali di akhir masa jabatan kepala desa, badan permusyawaratan desa, dan perangkat desa sesuai dengan kemampuan desa,” ungkabna.
Supratman nyebutkeun syarat jumlah calon kadés dina pilkades ogé ayeuna diatur dina Pasal 34A. Mangsa jabatan kadés, sambungna, ayeuna ogé dirobah jadi 8 taun maksimal 2 periode.
“Ketiga, penyisipan Pasal 34A terkait syarat jumlah calon kepala desa dalam pilkades. Keempat, ketentuan Pasal 39 terkait masa jabatan kepala desa menjadi 8 tahun dan dapat dipilih paling banyak 2 kali masa jabatan,” caturna.
“Kelima, ketentuan Pasal 72 terkait sumber pendapatan desa. Keenam, ketentuan Pasal 118 terkait dengan ketentuan peralihan. Ketujuh, ketentuan Pasal 121A terkait pemantauan dan peninjauan undang-undang,” pungkasna Supratman.
Sakur nu boga kndaraan bermotor wajib mayar pajak saban taun kuyu paraturan anu lumaku. Lamun pajak telat dibayarkeun mangka baris dikeunakeun sanksi mangrupa dengda. Program pemutihan Pajak Kendaraan Bermotor (PKB) mangrupakeun pamupusan dengda pikeun masyarakat anu elat mayar PKB luyu témpo anu geus ditetepkeun.
Ieu 7 provinsi di Indonesia anu ngayakeun program pemutihan kalawan cacahan jeung tanggal lumangsungna.
1. Jakarta Kawijakan ieu dieusikeun dina Keputusan Kepala Badan Pendapatan DKJ Jakarta Nomor 426 Taun 2024 ngeunaan Penghapusan Sanksi Administrasi Secara Jabatan Untuk Jenis Pajak Kendaraan Bermotor dan Bea Balik Nama Kendaraan Bermotor. Kawijakan pamupusan sanksi administrasi PKB jeung BBNKB Taun 2024 ieu lumaku ti tanggal 11 Juni 2024 nepika 31 Agustus 2024, pikeun sanksi administrasi mangrupa bunga anu timbul akibat katelatan pamayaran pajak kahutang jeung/atawa dengda anu timbul akibat katelatan pangdaftaran kandaraan bermotor.
2. Aceh
Pamaréntah Provinsi Aceh ngayakeun pemutihan pajak kendaraan bermotor ti saprak 18 Desember 2023 nepika 31 Desember 2024. Panyalenggaraan program ieu ngarujuk Peraturan Gubernur Aceh Nomor 40 Taun 2023 ngeunaan Pembebasan Pajak Progresif jeung Denda Pajak Kendaraan Bermotor. Masyarakat anu miluan program pemutihan pajak kendaraan bermotor di Provinsi Aceh baris meunang sababaraha kaénténgan, ngalimpudan: Pangbébasan pajak progresif Pangbébasan dengda pajak kandaraan bermotor. Ngarah meunang kaénténgan pamayaran pajak, nu boga kandaraan kudu nyiagakeun dokumen pasyaratan mangrupa Surat Tanda Nomor Kendaraan (STNK) asli Kartu Tanda Penduduk (KTP) asli luyu ngaran anu aya dina STNK.
3. Jawa Tengah
Pamaréntah daerah Jawa Tengah ogé ngalumakukeun pemutihan pajak saprak 20 Mei tepika 19 Desember 2024. Pemutihan pajak kandaraan bermotor kayaning Pangbébasan BBNKB II, diskon pajak taunan berkala, pangbébasan waragad pajak progresif sarta kaénténgan tunggakan
Ieu jadwal panyelenggaraan pemutihan pajak kendaraan bermotor Jawa Tengah: Proses BBNKB II: 20 Mei 2024 tepika 19 Desember 2024 Diskon Pajak Tahun Berkala : 20 Mei 2024 tepika 19 Desember 2024 Pembebasan Biaya Pajak Progresif : 20 Mei 2024 tepika 19 Desember 2024 Keringanan Tunggakan PKB : 20 Mei 2024 tepika 20 Agustus 2024
4. Bengkulu
Nyutat laman resmi Provinsi Bengkulu, program pemutihan di Bengkulu ngawengku pangbébasan tunggakan PKB, dengda PKB, jeung Bea Balik Nama Kendaraan Bermotor (BBNKB) II. Program ieu jadi bagian tina Kaputusan Gubernur Bengkulu Nomor E290.BPKD. 2024, lumaku ti 4 Juni 2024 tepika 30 November 2024. Pemutihan ieu kaasup pangbébasan Bea Balik Nama Kendaraan Bermotor keur kapamilikan kadua jeung saterusna.
5. Jawa Barat
Badan Pendapatan Daerah Provinsi Jawa Barat (Bapenda Jabar) ogé méré kaénténgan mangrupa potongan pamungutan Pajak Kendaraan Bermotor (PKB). Kaénténgan pamayaran pajak saukur mangrupa diskon pajak kandaraan bermotor gedéna 10 persén anu lumangsung ti 1 April tepika 23 Desember 2024. Tapi, diskon 10 persén éta ngan saukur lumaku di Samsat Digital Terminal Leuwipanjang. “Bapenda Jabar mengadakan program diskon Pajak Kendaraan Bermotor (PKB) sebesar 10 persen bagi wajib pajak yang melakukan pembayaran PKB di samsat Digital Terminal Leuwipanjang,” uni panétélaan dina situs resmina. Promo ieu lumangsung kalayan katangtuan promo: Diskon 10 persén pajak kandaraan bermotor 1 taunan khusus pikeun kandaraan anu kadaftar di wilayah hukum Polda Jabar kalawan syarat: e-KTP asma pribadi; STNK jeung SKKP Asli (lain foto); Pamayaran dilakukeun ngaliwatan Qris,Virtual Account atawa debit EDC (GPN). Diskon 10 persén pajak kandaraan bermotor 5 taunan pikeun kandaraan kadaftar di wilayah Bandung I Pajajaran.
6. Kalimantan Barat Badan Pendapatan Daerah Provinsi Kalimantan Barat (Bapenda Kalbar) ogé méré program pemutihan pajak mangrupa bébas dengda jeung diskon pajak. Kaénténgan pamayaran pajak lumangsung ti 19 Juni tepika 20 Desember 2024. Kawijakan éta kaeusi dina Pasal 74 Undang-Undang (UU) Nomor 22 Taun 2009 ngeunaan Lalu Lintas jeung Angkutan Jalan. Program pemutihan diantarana: Bébas dengda pajak kandaraan bermotor, Bébas dengda Bea Balik Nama Kendaraan Bermotor (BBNKB) II, Bébas pajak progresif. Diskon gedéna 25 persén pokok pajak kandaraan bermotor roda 2 jeung 3 nunggak 4 taun Diskon gedéna 40 persén pikeun pokok pajak kandaraan bermotor roda 2 jeung 3 nunggak 5 taun
7. Jawa Timur
Pamaréntah Provinsi Jawa Timur bagi-bagi insentif dina raraga Hari Ulang Tahun ke-79 Kamerdekaan Republik Indonesia dina bentuk Kawijakan Insentif (Pemutihan) Pajak Daerah pikeun Masyarakat Jawa Timur anu lumaku mimiti 15 Juli – 31 Agustus 2024. Anapon kaénténgan anu dibikeun ngalimpudan: Bébas bea balik nama kendaraan bermotor (BBNKB-II) Bébas sanksi administratif katelatan PKB jeung BBNKB Bébas PKB progresif Bébas dengda SWDKLLJ taun kaliwat
Ahli vulkanologi sakaligus mantan Kepala Badan Geologi, Kementerian Energi dan Sumber Daya Mineral (ESDM) Surono ngutarakeun dentuman jeung gumuruh anu dirasakeun warga Jakarta jeung Jawa Barat poe Sabtu (11/4) tengah peuting manehna yakin tina aktivitas Gunung Anak Krakatau.
“Aya anu ngomong itu lain sora ti Anak Krakatau, ayeuna terus eta sora timna? Emang aya latihan militer?” Ceuk Surono waktu ditepungan CNNIndonesia.com.
Numutkeun Surono wanci tengah peuting loba kagiatan warga anu ereun jadi kaayaan sepi. Enjeuna nguningakeun keur usum wabah virus corona (Covid-19) siga ayeuna, kagiatan warga, kalebeut lalu lintas kandaraan, makin ngurangan, nu antukna nyababkeun ngalaunana lalampahan gelombang sora.
“Lamun peuting teu aya kendaraan, jadi bisa kadangu. Jakarta keur lockdown kabeh jadi eweuh sora kandaraan pisan jadi sora ti anak krakatau bisa kadenge jauh. Surono nandeskeun.
“Perlambatan gelombang sora gumantung kanu tekanan udara di daerah eta, jadi gelombangna bisa nembus partikel udara di eta tempat tapi aya oge anu henteu,” ceuk Surono ngajelaskeun  kunaon dentuman dan gemuruh teu bisa di rasakeun di kabeh daerah.
Surono yakin hiji hiji na sabab dentuman dan gemuruh nyaeta erupsi Anak Krakatau. Numutkeun anjeuna dua hal eta pasti asalna tina shockwave (gelombang kejut) anu ngarambat jauh nepika bisa ngageterkeun barang-barang siga kaca jandela di imah.
“Lamun getaran di taneh moal mungkin, tapi lamun tekanan udara anu termampatkan kusabab udara, kaca-kaca anu kendor kamungkinan bisa ngageter. Sarua oge siga misalna aya kapal ngapung  kaca oge bisa ngageter, eta oge tina sora” tandes Surono anu akrab disebut Mbah rono.
Poe Jumat (10/4), Pusat Vulkanologi dan Mitigasi Bencana Geologi (PVMB) ngalaporkeun Anak Krakatau erupsi dua kali dina jam 21.58 WIB jeung 22.35 WIB. Erupsi anu luhurna balong abu nepi 600-an meter eta karekam ku amplitudo 40 mm salila 74 detik nepika 2.284 detik.
Surono nyebutkeun erupsi Anak Krakatau kawilang leutik, tapi sorana bisa oge gede. Erupsi masif Anak Krakatau disebut geus lewat, nyaeta dina 2018, jadi kamungkinan erupsi ayeuna teu ngaluarkeun material anu kaalungkeun luhur. Aktivitas Anak Krakatau kiwari kawilang wajar sabab disebut gunung ngora anu keur ngagedean.
“Gunung api meletus lain saukur gumuruhna hungkul, aya guludug oge. Bisa jadi ku ayana guludug eta anu nyababkeun, sora gumuruh siga kitu,” tandes Surono. (fea)
Ahli Vulkanologi Sebut Dentuman dari Anak Krakatau
Menteri ATR/BPN Agus Harimurti Yudhoyono (AHY) masrahkeun 55 sertifikat tanah ka warga Kampung Cikadu II, Désa Gasol, Kabupatén Cianjur, Jawa Barat, dina raraga program konsolidasi tanah. Salah saurang warga, Yuyun Yuningsih (48), ngaridokeun lemahna pikeun dilakukeun panataan.
“Wah dulu kondisinya nggak sebagus inilah, nggak tertata. Jalan-jalan ini juga dulu nggak ada,” ceuk Yuyun dina panétélaan dicutat, Senén (22/4/2024).
Yuyun sorangan ngaku ngaridokeun lemahna legana 3×1 metér pikeun diwangun jalanan jeung drainase.
Sangkan dipiweuh, Program Konsolidasi Tanah anu dijalankeun Kementerian ATR/BPN mibanda tujuan nata kampung sahingga jadi leuwih pantes pikeun dianjrekan, ningkatkeun kualitas hirup masarakat, sarta ngénténgkeun evakuasi mun kajadian musibah di ahir baring. Ku kituna, lemah tempat masarakat hirup mingkin mibanda ajén leuwih.
Kementerian ATR/BPN nerapkeun program éta di Kampung Cikadu II kalayan sinergi jeung rancagé (kolaborasi) reujeung sajumlah pihak. Gawé bareng ieu milu ngalibetkeun Pamaréntah Provinsi Jawa Barat, Pamaréntah Kabupatén Cianjur, Rumah Amal Salman anu boga peran minangka inisiator Konsolidasi Tanah di Kampung Cikadu II ieu.
Sababaraha komunitas hacker Indonesia milu campuh kana iber panyimpangan ajaran agama di Pondok Pasantrén Al Zaytun di Indramayu, Jawa Barat. Akibatna maranéhna ngalakukeun panyerangan liwat dunya maya.
Akibatna! Tina sababaraha data anu diolah VIVA Tekno dina Jumaah, 30 Juni 2023, kapanggih komunitas anu ngaranna Fredens of Security ngaruntagkeun situs cp.contacts.al-zaytun.sch.id. Samalah ieu situs masih tacan bisa dibuka nepikeun ka poé ieu. Maranéhna ogé ngabébérkeun sababaraha data pribadi alumni ti éta ponpes.
“Hampura Indonesia, urang lain teroris, tapi urang hayang ngabéla Islam jeung urang teu narma muslim Indonesia linglung siga kieu, urang arék terus nyerang Al Zaytun nepikeun ka manéhna sadar,” tulis ieu komunitas. Aksi maranéhna teu eureun ukur nepi ka lebah dinya wungkul.
Fredens of Security ogé katangén ngabocorkeun 45.780 data registrasi Al Zaytun dina bulan Mei 2023. Data éta eusina ngaran lengkep, nomor induk kependudukan (NIK) jeung alamat. Data pribadi anu diduga milik Panji Gumilang.
Ti dieu beunangna Data pribadi anu diduga milik Panji Gumilang.
Daftar ieu eusina ngaran, nomor HP, tanggal lahir, agama, istri, anak, ngaran bapa jeung indung, pendidikan jeung pagawéan. Tapi data-data di luhur tacan teges kabeneranana.
“Geus cukup bukti jeung lain wungkul hiji jeung dua, tapi loba bukti mun pondok pasantrén ieu geus pantes di tutup, lantaran geus loba ajaran ajaran anu nyimpang. Jeung pamaréntah ogé ulah cicing, ulah gimir pikeun nindak. Lamun maranéh lemah jeung tandes, tuluy keur naon atuh ayana pamaréntahan ieu dibentuk,” ceuk Hacktivist Indonesia.
Kolompok séjén, VulzSec Official ngakuna geus meunang 26 data pangajar jeung dua ahli TI Al Zaytun.
“Urang teu ngabagikeun sakabéh data pangajar Al-Zaytun. Serangan ieu ngan pangwawadi (peringatan). Tapi, lamun masih aya kontroversi, urang baris ngabagikeun sakabéh data kalayan haratis,” ceuk maranéhna.
Lauk aligator atawa alligator gar mangrupakeun lauk cai tawar anu bisa tuwuh kacida gedé, ngahontal panjang nepika 3 méter tur beurat leuwih ti 100 kilogram.
Predator cai tawar anu nyarupaan buaya aligator ieu kaasup dina kulawarga Lepisosteidae, jeung salah sahiji spesies pangkasohorna nyaéta Alligator Gar (Atractosteus spatula), anu asalna ti wewengkon Amerika Utara.
Kementerian Kelautan jeung Perikanan (KKP) ngategorikeun alligator gar minangka salah sahiji spesies lauk anu dicaram pikeun dipiara, didagangkeun, atawa dileupasliarkeun di parairan Indonesia demi nyalindungan kaanékaragaman hayati jeung kasaimbangan ekosistem lokal.
Aturan ngukut pamiaraan lauk aligator kaeusi dina Peraturan Menteri Kelautan jeung Perikanan Nomor 41 Taun 2014.
Ieu sababaraha alesan kunaon lauk aligator dicaram dikukut.
1. Potensi karuksakan ekosistem
Lauk Aligator gar dipiwanoh minangka spesies predator anu kacida agresif. Dina habitat asli maranéhna, ieu lauk ngadahar rupa-rupa jinis lauk, kuya, keuyeup, manuk, jeung mamalia leutik.
Ayana di ekosistem anu anyar boga potensi gedé pikeun ngaruksak kasaimbangan ekologis. Minangka predator puncak A. spatula bisa ngancam spesies lokal jeung ngamangsa maranéhna, anu ngakibatkeun panurunan jumlah organisme asli di parairan éta.
2. Mangaruhan kaanékaragaman hayati
Asupna lauk aligator di parairan anu tacan mibanda spesies ieu bisa ngaganggu ranté kadaharan lokal. Kulantaran ieu lauk ngadahar méh sakur jinis sato akuatik, manéhna bisa nyababkeun panurunan populasi spesies asli jeung mangaruhan kaanékaragaman hayati.
Lamun populasina teu dikadalikeun, maranéhna bisa nyababkeun karuksakan gedé dina struktur komunitas akuatik, anu akhirna ngarugikeun ekosistem sagemblengna. Ayana alligator gar dina jumlah réa bisa ngajadikeun spesies lokal jadi langka atawa musnah.
3. Pangaruh kana kagiatan rekreasi
Ayana ieu lauk bisa mangaruhan kagiatan rekreasi kayaning nguseup. Mun seug ieu lauk ngadominasi, nguseup bisa jadi kurang aman jeung produktif. Hal iue bisa ngurangan minat masarakat kana nguseup di area éta. Ayana ieu lauk aligator bisa ngurangan potensi ekonomi tina kagiatan rekreasi jeung nurunkeun kasugemaan nu ngaruseup.
4. Karusakan infrastruktur parikanan
Atractosteus spatula bisa nyababkeun karuksakan signifikan kana infrastruktur parikanan. Maranéhna bisa ngaruksak jaring lauk jeung pakakas lianna anu digunakeun ku nalayan.
Karuksakan ieu teu saukur ngaganggu kagiatan parikanan tapi ogé bisa nambah waragad operasional pikeun para nalayan. Salian éta